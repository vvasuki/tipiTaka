<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;११ अपदान-अट्ठकथा on त्रिपिटके विश्वासटिप्पणयो</title>
    <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/</link>
    <description>Recent content in &#43;११ अपदान-अट्ठकथा on त्रिपिटके विश्वासटिप्पणयो</description>
    <generator>Hugo -- gohugo.io</generator>
    <language>en-us</language>
    
	<atom:link href="https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/index.xml" rel="self" type="application/rss+xml" />
    
    
    <item>
      <title>०० गन्थारम्भकथा</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/00_ganthArambhakathA/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/00_ganthArambhakathA/</guid>
      <description>॥ नमो तस्स भगवतो अरहतो सम्मासम्बुद्धस्स॥
खुद्दकनिकाये
अपदान-अट्ठकथा
(पठमो भागो)
गन्थारम्भकथा
वन्दित्वा सिरसा सेट्ठं, बुद्धमप्पटिपुग्गलम्।
ञेय्यसागरमुत्तिण्णं, तिण्णं संसारसागरं॥
तथेव परमं सन्तं, गम्भीरं दुद्दसं अणुम्।
भवाभवकरं सुद्धं, धम्मं सम्बुद्धपूजितं॥
तथेव अनघं सङ्घं, असङ्गं सङ्घमुत्तमम्।
उत्तमं दक्खिणेय्यानं, सन्तिन्द्रियमनासवं॥
कतेन तस्स एतस्स, पणामेन विसेसतो।
रतनत्तये विसेसेन, विसेसस्सादरेन मे॥
थेरेहि धीरधीरेहि, आगमञ्ञूहि विञ्ञुभि।
‘‘अपदानट्ठकथा भन्ते, कातब्बा’’ति विसेसतो॥
पुनप्पुनादरेनेव, याचितोहं यसस्सिभि।
तस्माहं सापदानस्स, अपदानस्ससेसतो॥
विसेसनयदीपस्स, दीपिस्सं पिटकत्तये।
यथा पाळिनयेनेव, अत्थसंवण्णनं सुभं॥
केन कत्थ कदा चेतं, भासितं धम्ममुत्तमम्।</description>
    </item>
    
    <item>
      <title>०१. बुद्धवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/01_buddhavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/01_buddhavaggo/</guid>
      <description>१. बुद्धवग्गो
अब्भन्तरनिदानवण्णना ५.
‘‘अथ बुद्धापदानानि, सुणाथ सुद्धमानसा।
तिंसपारमिसम्पुण्णा, धम्मराजा असङ्खिया’’ति॥ –
एत्थ अथाति अधिकारन्तरूपदस्सनत्थे निपातपदं, विभत्तियुत्तायुत्तनिपातद्वयेसु विभत्तियुत्तनिपातपदम्। अथ वा –
‘‘अधिकारे मङ्गले चेव, निप्फन्नत्थेवधारणे।
अनन्तरेपगमने, अथ-सद्दो पवत्तति’’॥
तथा हि –
‘‘अधिकिच्चं अधिट्ठानं, अधिअत्थं विभासति।
सेट्ठजेट्ठकभावेन, अधिकारो विधीयते’’ति॥ –
वुत्तत्ता बुद्धानं समत्तिंसपारमिधम्मानं अधिकिच्चतो, सेट्ठजेट्ठतो अधिकारट्ठेन अथ-सद्देन युत्तमपदानानीति। तिविधबोधिसत्तानं पूजामङ्गलसभावतो ‘‘पूजा च पूजनेय्यानं, एतं मङ्गलमुत्तम’’न्ति वचनतो (खु॰ पा॰ ५.३; सु॰ नि॰ २६२) मङ्गलट्ठेन अथ-सद्देन युत्तमपदानानीति । बुद्धादीनं भगवन्तानं सम्पत्तिकिच्चस्स अरहत्तमग्गेन निप्फन्नतो निप्फन्नट्ठेन अथ-सद्देन युत्तमपदानानीति । बुद्धादीनं अरहत्तमग्गादिकुसलतो अञ्ञकुसलानं अभावतो अवधारणट्ठेन निवारणट्ठेन अथ-सद्देन युत्तमपदानानीति। खुद्दकपाठसङ्गहानन्तरं सङ्गहितन्ति अनन्तरट्ठेन अथ-सद्देन युत्तमपदानानीति। इतो खुद्दकपाठतो पट्ठायाति अपगमनट्ठेन अथ-सद्देन युत्तमपदानानीति।</description>
    </item>
    
    <item>
      <title>०२. सीहासनियवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/02_sIhAsaniyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/02_sIhAsaniyavaggo/</guid>
      <description>२. सीहासनियवग्गो
१. सीहासनदायकत्थेरअपदानवण्णना निब्बुते लोकनाथम्हीतिआदिकं आयस्मतो सीहासनदायकत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे पुञ्ञानि उपचिनन्तो सिद्धत्थस्स भगवतो काले विभवसम्पन्ने सद्धासम्पन्ने एकस्मिं कुले निब्बत्तो, धरमाने भगवति देवलोके वसित्वा निब्बुते भगवति उप्पन्नत्ता विञ्ञुतं पत्तो भगवतो सारीरिकचेतियं दिस्वा ‘‘अहो मे अलाभा, भगवतो धरमाने काले असम्पत्तो’’ति चिन्तेत्वा चेतिये चित्तं पसादेत्वा सोमनस्सजातो सब्बरतनमयं देवतानिम्मितसदिसं धम्मासने सीहासनं कारेत्वा जीवमानकबुद्धस्स विय पूजेसि। तस्सुपरि गेहम्पि दिब्बविमानमिव कारेसि, पादट्ठपनपादपीठम्पि कारेसि। एवं यावजीवं दीपधूपपुप्फगन्धादीहि अनेकविधं पूजं कत्वा ततो चुतो देवलोके निब्बत्तो छ कामसग्गे अपरापरं दिब्बसम्पत्तिं अनुभवित्वा मनुस्सेसु चक्कवत्तिसम्पत्तिं अनेकक्खत्तुं अनुभवित्वा सङ्ख्यातिक्कन्तं पदेसरज्जसम्पत्तिञ्च अनुभवित्वा कस्सपस्स भगवतो सासने पब्बजित्वा समणधम्मं कत्वा एत्थन्तरे देवमनुस्सेसु संसरन्तो इमस्मिं बुद्धुप्पादे एकस्मिं विभवसम्पन्ने कुले निब्बत्तित्वा विञ्ञुतं पत्तो सत्थु धम्मदेसनं सुत्वा पटिलद्धसद्धो पब्बजित्वा लद्धूपसम्पदो कम्मट्ठानं गहेत्वा घटेन्तो वायमन्तो नचिरस्सेव अरहत्तं पापुणि।</description>
    </item>
    
    <item>
      <title>०३. सुभूतिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/03_subhUtivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/03_subhUtivaggo/</guid>
      <description>३. सुभूतिवग्गो
१. सुभूतित्थेरअपदानवण्णना हिमवन्तस्साविदूरेतिआदिकं आयस्मतो सुभूतित्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो इतो कप्पसतसहस्समत्थके अनुप्पन्नेयेव पदुमुत्तरे भगवति लोकनाथे हंसवतीनगरे अञ्ञतरस्स ब्राह्मणमहासालस्स एकपुत्तको हुत्वा निब्बत्ति, तस्स नन्दमाणवोति नामं अकंसु। सो वयप्पत्तो तयो वेदे उग्गण्हित्वा तत्थ सारं अपस्सन्तो अत्तनो परिवारभूतेहि चतुचत्तालीसाय माणवसहस्सेहि सद्धिं पब्बतपादे इसिपब्बज्जं पब्बजित्वा अट्ठ समापत्तियो पञ्चाभिञ्ञायो च निब्बत्तेसि। अन्तेवासिकानम्पि कम्मट्ठानं आचिक्खि। तेपि नचिरस्सेव झानलाभिनो अहेसुम्।
तेन च समयेन पदुमुत्तरो भगवा लोके उप्पज्जित्वा हंसवतीनगरं उपनिस्साय विहरन्तो एकदिवसं पच्चूससमये लोकं वोलोकेन्तो नन्दतापसस्स अन्तेवासिकजटिलानं अरहत्तूपनिस्सयं, नन्दतापसस्स च द्वीहङ्गेहि समन्नागतस्स सावकट्ठानन्तरस्स पत्थनं दिस्वा पातोव सरीरपटिजग्गनं कत्वा पुब्बण्हसमये पत्तचीवरमादाय अञ्ञं कञ्चि अनामन्तेत्वा सीहो विय एकचरो नन्दतापसस्स अन्तेवासिकेसु फलाफलत्थाय गतेसु ‘‘बुद्धभावं मे जानातू’’ति पस्सन्तस्सेव नन्दतापसस्स आकासतो ओतरित्वा पथवियं पतिट्ठासि। नन्दतापसो बुद्धानुभावञ्चेव लक्खणपारिपूरिञ्च दिस्वा लक्खणमन्ते सम्मसित्वा ‘‘इमेहि लक्खणेहि समन्नागतो नाम अगारं अज्झावसन्तो राजा होति चक्कवत्ती, पब्बजन्तो लोके विवटच्छेदो सब्बञ्ञू बुद्धो होति, अयं पुरिसाजानीयो निस्संसयं बुद्धो’’ति ञत्वा पच्चुग्गमनं कत्वा पञ्चपतिट्ठितेन वन्दित्वा आसनं पञ्ञापेत्वा अदासि। निसीदि भगवा पञ्ञत्ते आसने। नन्दतापसोपि अत्तनो अनुच्छविकं आसनं गहेत्वा एकमन्तं निसीदि। तस्मिं समये चतुचत्तालीससहस्सजटिला पणीतपणीतानि ओजवन्तानि फलाफलानि गहेत्वा आचरियस्स सन्तिकं सम्पत्ता बुद्धानञ्चेव आचरियस्स च निसिन्नाकारं ओलोकेत्वा आहंसु – ‘‘आचरिय, मयं ‘इमस्मिं लोके तुम्हेहि महन्ततरो नत्थी’ति विचराम, अयं पन पुरिसो तुम्हेहि महन्ततरो मञ्ञे’’ति। नन्दतापसो – ‘‘ताता , किं वदेथ, तुम्हे सासपेन सद्धिं अट्ठसट्ठियोजनसतसहस्सुब्बेधं सिनेरुं उपमेतुं इच्छथ, सब्बञ्ञुबुद्धेन सद्धिं मा मं उपमित्था’’ति आह। अथ ते तापसा – ‘‘सचे अयं ओरको अभविस्स, न अम्हाकं आचरियो एवं उपमं आहरेय्य। याव महावतायं पुरिसाजानीयो’’ति पादेसु निपतित्वा सिरसा वन्दिंसु। अथ ते आचरियो आह – ‘‘ताता, अम्हाकं बुद्धानं अनुच्छविको देय्यधम्मो नत्थि, भगवा च भिक्खाचारवेलायं इधागतो, तस्मा मयं यथाबलं देय्यधम्मं दस्साम, तुम्हेहि यं यं पणीतं फलाफलं आभतं, तं तं आहरथा’’ति आहरापेत्वा सहत्थेनेव धोवित्वा सयं तथागतस्स पत्ते पतिट्ठापेसि। सत्थारा फलाफले पटिग्गहितमत्ते देवता दिब्बोजं पक्खिपिंसु। तापसो उदकम्पि सयमेव परिस्सावेत्वा अदासि। ततो भोजनकिच्चं निट्ठापेत्वा निसिन्ने सत्थरि सब्बे अन्तेवासिके पक्कोसित्वा सत्थु सन्तिके सारणीयं कथं कथेन्तो निसीदि। सत्था ‘‘भिक्खुसङ्घो आगच्छतू’’ति चिन्तेसि। सत्थु चित्तं ञत्वा सतसहस्समत्ता खीणासवा आगन्त्वा सत्थारं वन्दित्वा अट्ठंसु।</description>
    </item>
    
    <item>
      <title>०४. कुण्डधानवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/04_kuNDadhAnavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/04_kuNDadhAnavaggo/</guid>
      <description>४. कुण्डधानवग्गो
१. कुण्डधानत्थेरअपदानवण्णना सत्ताहं पटिसल्लीनन्तिआदिकं आयस्मतो कुण्डधानत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो पदुमुत्तरस्स भगवतो काले हंसवतीनगरे कुलगेहे निब्बत्तो वुत्तनयेन भगवन्तं उपसङ्कमित्वा धम्मं सुणन्तो सत्थारं एकं भिक्खुं पठमं सलाकं गण्हन्तानं अग्गट्ठाने ठपेन्तं दिस्वा तं ठानन्तरं पत्थेत्वा तदनुरूपं पुञ्ञं करोन्तो विचरि। सो एकदिवसं पदुमुत्तरस्स भगवतो निरोधसमापत्तितो वुट्ठाय निसिन्नस्स मनोसिलाचुण्णपिञ्जरं महन्तं कदलिफलकण्णिकं उपनेसि, तं भगवा पटिग्गहेत्वा परिभुञ्जि। सो तेन पुञ्ञकम्मेन एकादसक्खत्तुं देवेसु देवरज्जं कारेसि। चतुवीसतिवारे च राजा अहोसि चक्कवत्ती।</description>
    </item>
    
    <item>
      <title>०५. उपालिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/05_upAlivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/05_upAlivaggo/</guid>
      <description>५. उपालिवग्गो
१. भागिनेय्युपालित्थेरअपदानवण्णना खीणासवसहस्सेहीतिआदिकं आयस्मतो उपालित्थेरस्स भागिनेय्युपालित्थेरस्स अपदानम्। एसो हि थेरो पुरिमबुद्धेसु कताधिकारो तस्मिं तस्मिं भवे पुञ्ञानि उपचिनन्तो पदुमुत्तरस्स भगवतो काले एकस्मिं कुले निब्बत्तो वुद्धिमन्वाय घरावासे आदीनवं दिस्वा गेहं पहाय इसिपब्बज्जं पब्बजित्वा पञ्चाभिञ्ञाअट्ठसमापत्तिलाभी हुत्वा हिमवन्ते वासं कप्पेसि। तस्मिं समये पदुमुत्तरो भगवा विवेककामो हिमवन्तं पाविसि। तापसो भगवन्तं पुण्णचन्दमिव विरोचमानं दूरतोव दिस्वा पसन्नमानसो अजिनचम्मं अंसे कत्वा अञ्जलिं पग्गय्ह वन्दित्वा ठितकोव दसनखसमोधानञ्जलिं सिरसि पतिट्ठपेत्वा अनेकाहि उपमाहि अनेकेहि थुतिवचनेहि भगवन्तं थोमेसि। तं सुत्वा भगवा – ‘‘अयं तापसो अनागते गोतमस्स नाम भगवतो सासने पब्बजित्वा विनये तिखिणपञ्ञानं अग्गो भविस्सती’’ति ब्याकरणमदासि। सो यावतायुकं ठत्वा अपरिहीनज्झानो ब्रह्मलोके निब्बत्ति। ततो चुतो देवमनुस्सेसु संसरन्तो सम्पत्तियो अनुभवित्वा इमस्मिं बुद्धुप्पादे कपिलवत्थुनगरे उपालित्थेरस्स भागिनेय्यो हुत्वा निब्बत्ति। सो कमेन वुद्धिप्पत्तो मातुलस्स उपालित्थेरस सन्तिके पब्बजित्वा कम्मट्ठानं गहेत्वा विपस्सनं वड्ढेत्वा नचिरस्सेव अरहा अहोसि। सो अत्तनो आचरियस्स समीपे वसितत्ता विनयपञ्हे तिखिणञाणो अहोसि। अथ भगवा ‘‘एतदग्गं, भिक्खवे, मम सावकानं भिक्खूनं विनयपञ्हे तिखिणपञ्ञानं भिक्खूनं यदिदं भागिनेय्युपाली’’ति तं एतदग्गट्ठाने ठपेसि।</description>
    </item>
    
    <item>
      <title>०६. बीजनिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/06_bIjanivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/06_bIjanivaggo/</guid>
      <description>६. बीजनिवग्गो
१. विधूपनदायकत्थेरअपदानवण्णना पदुमुत्तरबुद्धस्सातिआदिकं आयस्मतो विधूपनदायकत्थेरस्स अपदानम्। अयम्पि पुरिमजिनवरेसु पूरितपुञ्ञसम्भारो तत्थ तत्थ भवे विवट्टूपनिस्सयानि पुञ्ञानि उपचिनन्तो पदुमुत्तरस्स भगवतो काले एकस्मिं कुलगेहे निब्बत्तो विञ्ञुतं पत्तो विभवसम्पन्नो सद्धाजातो भगवति पसन्नो गिम्हकाले सुवण्णरजतमुत्तामणिमयं बीजनिं कारेत्वा भगवतो अदासि। सो तेन पुञ्ञकम्मेन देवेसु च मनुस्सेसु च संसरन्तो द्वे सम्पत्तियो अनुभवित्वा इमस्स अम्हाकं सम्मासम्बुद्धस्स उप्पन्नकाले एकस्मिं कुलगेहे निब्बत्तो घरबन्धनेन बन्धित्वा घरावासे आदीनवं दिस्वा पब्बज्जाय च आनिसंसं दिस्वा सद्धासम्पन्नो सासने पब्बजित्वा विपस्सनं वड्ढेत्वा नचिरस्सेव अरहा अहोसि।</description>
    </item>
    
    <item>
      <title>०७. सकचिन्तनियवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/07_sakachintaniyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/07_sakachintaniyavaggo/</guid>
      <description>७. सकचिन्तनियवग्गो
१. सकचिन्तनियत्थेरअपदानवण्णना पवनं काननं दिस्वातिआदिकं आयस्मतो सकचिन्तनियत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो विपस्सिस्स भगवतो काले एकस्मिं कुलगेहे निब्बत्तो वुद्धिमन्वाय तस्स भगवतो आयुपरियोसाने उप्पन्नो धरमानं भगवन्तं अपापुणित्वा परिनिब्बुतकाले इसिपब्बज्जं पब्बजित्वा हिमवन्ते वसन्तो विवेकं रमणीयं एकं वनं पत्वा तत्थेवेकाय कन्दराय पुलिनचेतियं कत्वा भगवति सञ्ञं कत्वा सधातुकसञ्ञञ्च कत्वा वनपुप्फेहि पूजेत्वा नमस्समानो परिचरि। सो तेन पुञ्ञकम्मेन देवमनुस्सेसु संसरन्तो द्वीसु अग्गं अग्गसम्पत्तिं अग्गञ्च चक्कवत्तिसम्पत्तिं अनुभवित्वा इमस्मिं बुद्धुप्पादे एकस्मिं कुलगेहे निब्बत्तो विभवसम्पन्नो सद्धासम्पन्नो सत्थरि पसीदित्वा पब्बजित्वा अरहा छळभिञ्ञो अहोसि।</description>
    </item>
    
    <item>
      <title>०८. नागसमालवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/08_nAgasamAlavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/08_nAgasamAlavaggo/</guid>
      <description>८. नागसमालवग्गो
१. नागसमालत्थेरअपदानवण्णना आपाटलिं अहं पुप्फन्तिआदिकं आयस्मतो नागसमालत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो सिखिस्स भगवतो काले एकस्मिं कुलगेहे निब्बत्तो विञ्ञुतं पत्तो घरावासं सण्ठपेत्वा तथारूपसज्जनसंसग्गस्स अलाभेन सत्थरि धरमानकाले दस्सनसवनपूजाकम्ममकरित्वा परिनिब्बुतकाले तस्स भगवतो सारीरिकधातुं निदहित्वा कतचेतियम्हि चित्तं पसादेत्वा पाटलिपुप्फं पूजेत्वा सोमनस्सं उप्पादेत्वा यावतायुकं ठत्वा तेनेव सोमनस्सेन ततो कालं कतो तुसितादीसु छसु देवलोकेसु सुखमनुभवित्वा अपरभागे मनुस्सेसु मनुस्ससम्पत्तिं अनुभवित्वा इमस्मिं बुद्धुप्पादे कुलगेहे निब्बत्तो विञ्ञुतं पत्तो नागरुक्खपल्लवकोमळसदिससरीरत्ता नागसमालोति मातापितूहि कतनामधेय्यो भगवति पसन्नो पब्बजित्वा नचिरस्सेव अरहा अहोसि।</description>
    </item>
    
    <item>
      <title>०९. तिमिरवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/09_timiravaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/09_timiravaggo/</guid>
      <description>९. तिमिरवग्गो
१. तिमिरपुप्फियत्थेरअपदानवण्णना चन्दभागानदीतीरेतिआदिकं आयस्मतो तिमिरपुप्फियत्थेरस्स अपदानम्। का उप्पत्ति? अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो सिद्धत्थस्स भगवतो काले एकस्मिं कुलगेहे निब्बत्तो वुद्धिप्पत्तो घरावासं सण्ठपेत्वा वसन्तो कामेसु आदीनवं दिस्वा घरावासं पहाय तापसपब्बज्जं पब्बजित्वा चन्दभागाय नदिया समीपे वसति, विवेककामताय हिमवन्तं गन्त्वा निसिन्नं सिद्धत्थं भगवन्तं दिस्वा वन्दित्वा तस्स गुणं पसीदित्वा तिमिरपुप्फं गहेत्वा पूजेसि। सो तेन पुञ्ञेन देवेसु च मनुस्सेसु च सम्पत्तिमनुभवन्तो संसरित्वा इमस्मिं बुद्धुप्पादे एकस्मिं कुलगेहे निब्बत्तो वुद्धिमन्वाय सत्थरि पसीदित्वा पब्बजितो नचिरस्सेव अरहा अहोसि।</description>
    </item>
    
    <item>
      <title>१०. सुधावग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/10_sudhAvaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/10_sudhAvaggo/</guid>
      <description>१०. सुधावग्गो
१. सुधापिण्डियत्थेरअपदानवण्णना पूजारहे पूजयतोतिआदिकं आयस्मतो सुधापिण्डियत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो सिद्धत्थस्स भगवतो काले भगवति धरमाने पुञ्ञं कातुमसक्कोन्तो परिनिब्बुते भगवति तस्स धातुं निदहित्वा चेतिये करीयमाने सुधापिण्डमदासि। सो तेन पुञ्ञेन चतुन्नवुतिकप्पतो पट्ठाय एत्थन्तरे चतुरापायमदिस्वा देवमनुस्ससम्पत्तियो अनुभवित्वा इमस्मिं बुद्धुप्पादे एकस्मिं कुलगेहे निब्बत्तो विञ्ञुतं पत्वा सत्थरि पसीदित्वा पब्बजितो नचिरस्सेव अरहा अहोसि।
१-२. सो अपरभागे अत्तनो पुब्बकम्मं सरित्वा सोमनस्सजातो अत्तनो पुब्बचरितापदानं पकासेन्तो पूजारहेतिआदिमाह। तत्थ पूजारहा नाम बुद्धपच्चेकबुद्धअरियसावकाचरियुपज्झायमातापितुगरुआदयो, तेसु पूजारहेसु मालादिपदुमवत्थाभरणचतुपच्चयादीहि पूजयतो पूजयन्तस्स पुग्गलस्स पुञ्ञकोट्ठासं सहस्ससतसहस्सादिवसेन सङ्ख्यं कातुं केनचि महानुभावेनापि न सक्काति अत्थो। न केवलमेव धरमाने बुद्धादयो पूजयतो, परिनिब्बुतस्सापि भगवतो चेतियपटिमाबोधिआदीसुपि एसेव नयो।</description>
    </item>
    
    <item>
      <title>११. भिक्खदायिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/11_bhikkhadAyivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/11_bhikkhadAyivaggo/</guid>
      <description>११. भिक्खदायिवग्गो
१. भिक्खादायकत्थेरअपदानवण्णना सुवण्णवण्णं सम्बुद्धन्तिआदिकं आयस्मतो भिक्खादायकत्थेरस्स अपदानम्। अयम्पि पुरिमजिनवरेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो सिद्धत्थस्स भगवतो काले एकस्मिं कुलगेहे निब्बत्तो वुद्धिमन्वाय विभवसम्पन्नो सद्धाजातो विहारतो निक्खमित्वा पिण्डाय चरमानं सिद्धत्थं भगवन्तं दिस्वा पसन्नमानसो आहारमदासि। भगवा तं पटिग्गहेत्वा अनुमोदनं वत्वा पक्कामि। सो तेनेव कुसलेन यावतायुकं ठत्वा आयुपरियोसाने देवलोके निब्बत्तो तत्थ छ कामावचरसम्पत्तियो अनुभवित्वा मनुस्सेसु च मनुस्ससम्पत्तिमनुभवित्वा इमस्मिं बुद्धुप्पादे कुलगेहे निब्बत्तो वुद्धिमन्वाय सद्धाजातो पब्बजित्वा नचिरस्सेव अरहा अहोसि।
१. सो अपरभागे अत्तनो पुब्बकम्मं अनुस्सरित्वा सोमनस्सजातो पुब्बचरितापदानं पकासेन्तो सुवण्णवण्णं सम्बुद्धन्तिआदिमाह। तं सब्बं हेट्ठा वुत्तनयमेव। पवरा अभिनिक्खन्तन्ति पकारेन वरितब्बं पत्थेतब्बन्ति पवरं, रम्मभूततो विवेकभूततो सकविहारतो अभि विसेसेन निक्खन्तन्ति अत्थो। वाना निब्बानमागतन्ति वानं वुच्चति तण्हा, ततो निक्खन्तत्ता निब्बानं, वाननामं तण्हं पधानं कत्वा सब्बकिलेसे पहाय निब्बानं पत्तन्ति अत्थो।</description>
    </item>
    
    <item>
      <title>१२. महापरिवारवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/12_mahAparivAravaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/12_mahAparivAravaggo/</guid>
      <description>१२. महापरिवारवग्गो
१. महापरिवारकत्थेरअपदानवण्णना विपस्सी नाम भगवातिआदिकं आयस्मतो महापरिवारकत्थेरस्स अपदानम्। अयम्पि पुरिमजिनवरेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो विपस्सिस्स भगवतो उप्पन्नसमये यक्खयोनियं निब्बत्तो अनेकयक्खसतसहस्सपरिवारो एकस्मिं खुद्दकदीपे दिब्बसुखमनुभवन्तो विहरति। तस्मिञ्च दीपे चेतियाभिसोभितो विहारो अत्थि, तत्थ भगवा अगमासि। अथ सो यक्खसेनाधिपति तं भगवन्तं तत्थ गतभावं दिस्वा दिब्बवत्थानि गहेत्वा गन्त्वा भगवन्तं वन्दित्वा दिब्बवत्थेहि पूजेसि, सपरिवारो सरणमगमासि। सो तेन पुञ्ञकम्मेन ततो चुतो देवलोके निब्बत्तित्वा तत्थ छ कामावचरसुखमनुभवित्वा ततो चुतो मनुस्सेसु अग्गचक्कवत्तिआदिसुखमनुभवित्वा अपरभागे इमस्मिं बुद्धुप्पादे कुलगेहे निब्बत्तो विञ्ञुतं पत्तो सत्थरि पसीदित्वा पब्बजितो नचिरस्सेव अरहा अहोसि।</description>
    </item>
    
    <item>
      <title>१३. सेरेय्यवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/13_sereyyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/13_sereyyavaggo/</guid>
      <description>१३. सेरेय्यवग्गो
१. सेरेय्यकत्थेरअपदानवण्णना अज्झायको मन्तधरोतिआदिकं आयस्मतो सेरेय्यकत्थेरस्स अपदानम्। अयम्पि पुरिमजिनवरेसु कताधिकारो ततो परेसु अत्तभावसहस्सेसु विवट्टूपनिस्सयानि पुञ्ञानि उपचिनन्तो विपस्सिस्स भगवतो काले ब्राह्मणकुले निब्बत्तो विञ्ञुतं पत्वा तिण्णं वेदानं पारं गन्त्वा इतिहासादिसकलब्राह्मणधम्मेसु कोटिप्पत्तो एकस्मिं दिवसे अब्भोकासे सपरिवारो ठितो भगवन्तं दिस्वा पसन्नमानसो सेरेय्यपुप्फं गहेत्वा आकासे खिपन्तो पूजेसि। तानि पुप्फानि आकासे वितानं हुत्वा सत्ताहं ठत्वा पच्छा अन्तरधायिंसु। सो तं अच्छरियं दिस्वा अतीव पसन्नमानसो तेनेव पीतिसोमनस्सेन कालं कत्वा तुसितादीसु निब्बत्तो तत्थ दिब्बसुखमनुभवित्वा ततो मनुस्ससुखमनुभवित्वा इमस्मिं बुद्धुप्पादे एकस्मिं कुलगेहे निब्बत्तो विञ्ञुतं पापुणित्वा पुब्बवासनाबलेन सत्थरि पसन्नो पब्बजित्वा नचिरस्सेव अरहा अहोसि।</description>
    </item>
    
    <item>
      <title>१४. सोभितवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/14_sobhitavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/14_sobhitavaggo/</guid>
      <description>१४. सोभितवग्गो
१. सोभितत्थेरअपदानवण्णना पदुमुत्तरो नाम जिनोतिआदिकं आयस्मतो सोभितत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो पदुमुत्तरस्स भगवतो काले एकस्मिं कुलगेहे निब्बत्तो विञ्ञुतं पत्तो घरावासं सण्ठपेत्वा एकदिवसं सत्थारा धम्मे देसियमाने सोमनस्सेन पसन्नमानसो नानप्पकारेहि थोमेसि। सो तेनेव सोमनस्सेन कालं कत्वा देवेसु निब्बत्तो तत्थ दिब्बसुखं अनुभवित्वा मनुस्सेसु च मनुस्ससुखं अनुभवित्वा इमस्मिं बुद्धुप्पादे सावत्थियं कुलगेहे निब्बत्तो सत्तवस्सिकोव पब्बजित्वा नचिरस्सेव छळभिञ्ञो अरहा अहोसि।
१. सो अपरभागे अत्तनो पुब्बकम्मं सरित्वा सोमनस्सजातो पुब्बचरितापदानं पकासेन्तो पदुमुत्तरो नाम जिनोतिआदिमाह। तं सब्बं हेट्ठा वुत्तनयत्ता सुविञ्ञेय्यमेवाति।</description>
    </item>
    
    <item>
      <title>१५. छत्तवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/15_Chattavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/15_Chattavaggo/</guid>
      <description>१५. छत्तवग्गो
१. अतिछत्तियत्थेरअपदानवण्णना परिनिब्बुते भगवतीतिआदिकं आयस्मतो अतिछत्तियत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो अत्थदस्सिस्स भगवतो काले एकस्मिं कुलगेहे निब्बत्तो धरमानस्स भगवतो अदिट्ठत्ता परिनिब्बुतकाले ‘‘अहो मम परिहानी’’ति चिन्तेत्वा ‘‘मम जातिं सफलं करिस्सामी’’ति कतसन्निट्ठानो छत्ताधिछत्तं कारेत्वा तस्स भगवतो सरीरधातुं निहितधातुगब्भं पूजेसि। अपरभागे पुप्फच्छत्तं कारेत्वा तमेव धातुगब्भं पूजेसि। सो तेनेव पुञ्ञेन देवमनुस्सेसु संसरन्तो उभयसम्पत्तियो अनुभवित्वा इमस्मिं बुद्धुप्पादे गहपतिकुले निब्बत्तो विञ्ञुतं पत्तो सत्थरि पसन्नो पब्बजित्वा कम्मट्ठानं गहेत्वा वायमन्तो नचिरस्सेव अरहत्तं पापुणि।</description>
    </item>
    
    <item>
      <title>१६. बन्धुजीवकवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/16_bandhujIvakavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/16_bandhujIvakavaggo/</guid>
      <description>१६. बन्धुजीवकवग्गो
१. बन्धुजीवकत्थेरअपदानवण्णना चन्दंव विमलं सुद्धन्तिआदिकं आयस्मतो बन्धुजीवकत्थेरस्स अपदानम्। अयम्पायस्मा पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो सिखिस्स भगवतो काले कुलगेहे निब्बत्तो विञ्ञुतं पत्तो घरावासं सण्ठपेत्वा वसन्तो सिखिस्स भगवतो रूपकायसम्पत्तिं दिस्वा पसन्नमानसो बन्धुजीवकपुप्फानि गहेत्वा भगवतो पादमूले पूजेसि। भगवा तस्स चित्तप्पसादवड्ढनत्थाय अनुमोदनमकासि। सो यावतायुतं ठत्वा तेनेव पुञ्ञेन देवलोके निब्बत्तो छ कामावचरसम्पत्तियो अनुभवित्वा मनुस्सेसु च चक्कवत्तिआदिसम्पत्तियो अनुभवित्वा इमस्स अम्हाकं सम्मासम्बुद्धस्स उप्पन्नकाले गहपतिकुले निब्बत्तो रूपग्गयसग्गप्पत्तो सत्थु धम्मदेसनं सुत्वा सद्धाजातो गेहं पहाय पब्बजितो अरहत्तं पापुणि।</description>
    </item>
    
    <item>
      <title>१७. सुपारिचरियवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/17_supArichariyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/17_supArichariyavaggo/</guid>
      <description>१७. सुपारिचरियवग्गो
१. सुपारिचरियत्थेरअपदानवण्णना पदुमो नाम नामेनातिआदिकं आयस्मतो सुपारिचरियत्थेरस्स अपदानम्। अयम्पि पुरिममुनिपुङ्गवेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो पदुमुत्तरस्स भगवतो काले यक्खयोनियं निब्बत्तो हिमवति यक्खसमागमं गतो भगवतो देवयक्खगन्धब्बनागानं धम्मदेसनं सुत्वा पसन्नमानसो उभो हत्थे आभुजित्वा अप्फोटेसि नमस्सि च। सो तेन पुञ्ञेन ततो चुतो उपरि देवलोके उप्पन्नो तत्थ दिब्बसुखं अनुभवित्वा मनुस्सेसु च चक्कवतिआदिसम्पत्तियो अनुभवित्वा इमस्मिं बुद्धुप्पादे सावत्थियं गहपतिकुले निब्बत्तो अड्ढो महद्धनो महाभोगो रतनत्तये पसन्नो सत्थु धम्मदेसनं सुत्वा सद्धाजातो पब्बजित्वा नचिरस्सेव अरहत्तं पापुणि।</description>
    </item>
    
    <item>
      <title>१८. कुमुदवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/18_kumudavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/18_kumudavaggo/</guid>
      <description>१८. कुमुदवग्गो
१. कुमुदमालियत्थेरअपदानवण्णना पब्बते हिमवन्तम्हीतिआदिकं आयस्मतो कुमुदमालियत्थेरस्स अपदानम्। अयम्पि थेरो पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो अत्थदस्सिस्स भगवतो काले हिमवन्तपब्बतसमीपे जातस्सरस्स आसन्ने रक्खसो हुत्वा निब्बत्तो अत्थदस्सिं भगवन्तं तत्थ उपगतं दिस्वा पसन्नमानसो कुमुदपुप्फानि ओचिनित्वा भगवन्तं पूजेसि। भगवा अनुमोदनं कत्वा पक्कामि।
१. सो तेन पुञ्ञेन ततो चवित्वा देवलोकं उपपन्नो छ कामावचरसम्पत्तियो अनुभवित्वा मनुस्सेसु च चक्कवत्तिआदिसम्पत्तियो अनुभवित्वा इमस्मिं बुद्धुप्पादे कुलगेहे निब्बत्तो वुद्धिप्पत्तो रतनत्तये पसन्नो पब्बजित्वा वायमन्तो ब्रह्मचरियपरियोसानं अरहत्तं पत्वा अत्तनो पुब्बकम्मं सरित्वा सोमनस्सजातो पुब्बचरितापदानं पकासेन्तो पब्बते हिमवन्तम्हीतिआदिमाह। तत्थ तत्थजो रक्खसो आसिन्ति तस्मिं जातस्सरसमीपे जातो निब्बत्तो रक्खसो पररुधिरमंसखादको निद्दयो घोररूपो भयानकसभावो महाबलो महाथामो कक्खळो यक्खो आसिं अहोसिन्ति अत्थो।</description>
    </item>
    
    <item>
      <title>१९. कुटजपुप्फियवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/19_kuTajapupphiyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/19_kuTajapupphiyavaggo/</guid>
      <description>१९. कुटजपुप्फियवग्गो
१-१०. कुटजपुप्फियत्थेरअपदानादिवण्णना इतो परम्पि एकूनवीसतिमवग्गे आगतानं इमेसं कुटजपुप्फियत्थेरादीनं दसन्नं थेरानं अपुब्बं नत्थि। तेसञ्हि थेरानं पुरिमबुद्धानं सन्तिके कतपुञ्ञसम्भारानं वसेन पाकटनामानि चेव निवासनगरादीनि च हेट्ठा वुत्तनयेनेव वेदितब्बानीति तं सब्बं अपदानं सुविञ्ञेय्यमेवाति।
एकूनवीसतिमवग्गवण्णना समत्ता।</description>
    </item>
    
    <item>
      <title>२०. तमालपुप्फियवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/20_tamAlapupphiyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/20_tamAlapupphiyavaggo/</guid>
      <description>२०. तमालपुप्फियवग्गो
१-१०. तमालपुप्फियत्थेरअपदानादिवण्णना वीसतिमे वग्गे पठमत्थेरापदानं उत्तानमेव।
६. दुतियत्थेरापदाने यं दायवासिको इसीति इसिपब्बज्जं पब्बजित्वा वने वसनभावेन दायवासिको इसीति सङ्खं गतो, अत्तनो अनुकम्पाय तं वनं उपगतस्स सिद्धत्थस्स सत्थुनो वसनमण्डपच्छादनत्थाय यं तिणं, तं लायति छिन्दतीति अत्थो। दब्बछदनं कत्वा अनेकेहि खुद्दकदण्डकेहि मण्डपं कत्वा तं तिणेन छादेत्वा सिद्धत्थस्स भगवतो अहं अदासिं पूजेसिन्ति अत्थो।
८. सत्ताहं धारयुं तत्थाति तं मण्डपं तत्थ ठिता देवमनुस्सा सत्ताहं निरोधसमापत्तिं समापज्जित्वा निसिन्नस्स सत्थुनो धारयुं धारेसुन्ति अत्थो। सेसं उत्तानत्थमेवाति।
ततियत्थेरस्स अपदाने खण्डफुल्लियत्थेरोति एत्थ खण्डन्ति कट्ठानं जिण्णत्ता छिन्नभिन्नट्ठानं, फुल्लन्ति कट्ठानं जिण्णट्ठाने कण्णकितमहिच्छत्तकादिपुप्फनं, खण्डञ्च फुल्लञ्च खण्डफुल्लानि, खण्डफुल्लानं पटिसङ्खरणं पुनप्पुनं थिरकरणन्ति खण्डफुल्लपटिसङ्खरणम्। इमस्स पन थेरस्स सम्भारपूरणकाले फुस्सस्स भगवतो चेतिये छिन्नभिन्नट्ठाने सुधापिण्डं मक्खेत्वा थिरकरणं खण्डफुल्लपटिसङ्खरणं नाम। तस्मा सो खण्डफुल्लियो थेरोति पाकटो अहोसि। ततियम्।</description>
    </item>
    
    <item>
      <title>२१-२३. कणिकारपुप्फियादिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/21-23_kaNikArapupphiyAdivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/21-23_kaNikArapupphiyAdivaggo/</guid>
      <description>२१-२३. कणिकारपुप्फियादिवग्गो
१-३०. कणिकारपुप्फियत्थेरअपदानादिवण्णना इतो परं सब्बत्थ अनुत्तानपदवण्णनं करिस्साम। एकवीसतिमे बावीसतिमे तेवीसतिमे च वग्गे सब्बेसं थेरानं सयंकतेन पुञ्ञेन लद्धनामानि, कतपुञ्ञानञ्च नानत्तं तेसं ब्याकरणदायकानं बुद्धानं नामानि वसितनगरानि च हेट्ठा वुत्तनयत्ता सब्बानिपि उत्तानानेव। अपदानगाथानमत्थो च नयानुयोगेन सुविञ्ञेय्योयेवाति।</description>
    </item>
    
    <item>
      <title>२४. उदकासनवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/24_udakAsanavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/24_udakAsanavaggo/</guid>
      <description>२४. उदकासनवग्गो
१-१०.उदकासनदायकत्थेरअपदानादिवण्णना चतुवीसतिमे वग्गे पठमदुतियापदानानि उत्तानानेव।
९. ततियापदाने अरुणवतिया नगरेति आ समन्ततो आलोकं करोन्तो उणति उग्गच्छतीति अरुणो, सो तस्मिं विज्जतीति अरुणवती, तस्मिं नगरे आलोकं करोन्तो सूरियो उग्गच्छतीति अत्थो। सेसनगरेसुपि सूरियुग्गमने विज्जमानेपि विसेसवचनं सब्बचतुप्पदानं महियं सयनेपि सति महियं सयतीति महिंसोति वचनं विय रूळ्हिवसेन वुत्तन्ति वेदितब्बम्। अथ वा पाकारपासादहम्मियादीसु सुवण्णरजतमणिमुत्तादिसत्तरतनपभाहि अरुणुग्गमनं विय पभावती अरुणवती नाम, तस्मिं अरुणवतिया नगरे, पूपिको पूपविक्कयेन जीविकं कप्पेन्तो अहोसिन्ति अत्थो।
१४. चतुत्थापदाने तिवरायं पुरे रम्मेति तीहि पाकारेहि परिवारिता परिक्खित्ताति तिवरा, खज्जभोज्जादिउपभोगवत्थाभरणादिनच्चगीतादीहि रमणीयन्ति रम्मं, तस्मिं तिवरायं पुरे नगरे रम्मे नळकारो अहं अहोसिन्ति सम्बन्धो।</description>
    </item>
    
    <item>
      <title>२५. तुवरदायकवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/25_tuvaradAyakavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/25_tuvaradAyakavaggo/</guid>
      <description>२५. तुवरदायकवग्गो
१-१०. तुवरदायकत्थेरअपदानादिवण्णना १. पञ्चवीसतिमे वग्गे पठमापदाने भरित्वा तुवरमादायाति तुवरअट्ठिं मुग्गकलयसदिसं तुवरट्ठिं भज्जित्वा पुप्फेत्वा भाजनेन आदाय सङ्घस्स वनमज्झोगाहकस्स अददिं अदासिन्ति अत्थो।
४-५. दुतियापदाने धनुं अद्वेज्झं कत्वानाति मिगादीनं मारणत्थाय धनुं सन्नय्हित्वा चरमानो केसरं ओगतं दिस्वाति सुपुप्फितं खुद्दकसरं दिस्वा बुद्धस्स अभिरोपेसिन्ति अहं चित्तं पसादेत्वा वनं सम्पत्तस्स तिस्सस्स भगवतो अभिरोपयिं पूजेसिन्ति अत्थो।
९-१०. ततियापदाने जलकुक्कुटोति जातस्सरे चरमानकुक्कुटो। तुण्डेन केसरिं गय्हाति पदुमपुप्फं मुखतुण्डेन डंसित्वा आकासेन गच्छन्तस्स तिस्सस्स भगवतो अभिरोपेसिं पूजेसिन्ति अत्थो।
१४. चतुत्थापदाने विरवपुप्फमादायाति विविधं रवति सद्दं करोतीति विरवं, सद्दकरणवेलायं विकसनतो ‘‘विरव’’न्ति लद्धनामं पुप्फसमूहं आदाय गहेत्वा सिद्धत्थस्स बुद्धस्स अभिरोपयिं पूजेसिन्ति अत्थो।</description>
    </item>
    
    <item>
      <title>२६. थोमकवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/26_thomakavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/26_thomakavaggo/</guid>
      <description>२६. थोमकवग्गो
१-१०. थोमकत्थेरअपदानादिवण्णना छब्बीसतिमे वग्गे पठमापदानं उत्तानमेव।
५-६. दुतियापदाने विजहित्वा देववण्णन्ति देवता सरीरं विजहित्वा छड्डेत्वा, मनुस्ससरीरं निम्मिनित्वाति अत्थो। अधिकारं कत्तुकामोति अधिककिरियं पुञ्ञसम्भारं कत्तुकामो देवरो नाम अहं देवराजा भरियाय सह बुद्धसेट्ठस्स सासने सादरताय इध इमस्मिं मनुस्सलोके आगमिं आगतोति अत्थो। तस्स भिक्खा मया दिन्नाति पदुमुत्तरस्स भगवतो यो नामेन देवलो नाम सावको अहोसि, तस्स सावकस्स मया विप्पसन्नेन चेतसा भिक्खा दिन्ना पिण्डपातो दिन्नोति अत्थो।
९-१०. ततियापदाने आनन्दो नाम सम्बुद्धोति आनन्दं तुट्ठिं जननतो आनन्दो नाम पच्चेकबुद्धोति अत्थो। अमनुस्सम्हि काननेति अमनुस्सपरिग्गहे कानने महाअरञ्ञे परिनिब्बायि अनुपादिसेसनिब्बानधातुया अन्तरधायि, अदस्सनं अगमासीति अत्थो। सरीरं तत्थ झापेसिन्ति अहं देवलोका इधागन्त्वा तस्स भगवतो सरीरं तत्थ अरञ्ञे झापेसिं दहनं अकासिन्ति अत्थो।</description>
    </item>
    
    <item>
      <title>२७. पदुमुक्खिपवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/27_padumukkhipavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/27_padumukkhipavaggo/</guid>
      <description>२७. पदुमुक्खिपवग्गो
१-१०. आकासुक्खिपियत्थेरअपदानादिवण्णना १-२. सत्तवीसतिमे वग्गे पठमापदाने जलजग्गे दुवे गय्हाति जले उदके जाते अग्गे उप्पलादयो द्वे पुप्फे गहेत्वा बुद्धस्स समीपं गन्त्वा एकं पुप्फं पादेसु निक्खिपिं पूजेसिं, एकं पुप्फं आकासे खिपिन्ति अत्थो।
दुतियापदानं पाकटमेव।
१०. ततियापदाने बोधिया पादपुत्तमेति उत्तमे बोधिपादपे। अड्ढचन्दं मया दिन्नन्ति तस्मिं बोधिमूले अड्ढचन्दाकारेन मया अनेकपुप्फानि पूजितानीति अत्थो। धरणीरुहपादपेति रुक्खपब्बतरतनादयो धारेतीति धरणी, पथवी, धरणिया रुहति पतिट्ठहतीति धरणीरुहो, पादसङ्खातेन मूलेन उदकं पिवति खन्धविटपादीसु पत्थरियतीति पादपो, धरणीरुहो च सो पादपो चेति धरणीरुहपादपो, तस्मिं धरणीरुहपादपे पुप्फं मया पूजितन्ति अत्थो।</description>
    </item>
    
    <item>
      <title>२८. सुवण्णबिब्बोहनवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/28_suvaNNabibbohanavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/28_suvaNNabibbohanavaggo/</guid>
      <description>२८. सुवण्णबिब्बोहनवग्गो
१-१०. सुवण्णबिब्बोहनियत्थेरअपदानादिवण्णना अट्ठवीसतिमे वग्गे पठमापदानं उत्तानमेव।
५. दुतियापदाने मनोमयेन कायेनाति यथा चित्तवसेन पवत्तकायेनाति अत्थो।
१०. ततियापदाने महासमुद्दं निस्सायाति महासागरासन्ने ठितस्स पब्बतस्स अन्तरे पब्बतलेणेति अत्थो। सिद्धत्थो भगवा विवेककामताय वसति पटिवसतीति अत्थो। पच्चुग्गन्त्वानकासहन्ति अहं तस्स भगवतो पटिउग्गन्त्वा समीपं गन्त्वा वन्दनादिपुञ्ञं अकासिन्ति अत्थो। चङ्कोटकमदासहन्ति सिद्धत्थस्स भगवतो अहं पुप्फभरितं चङ्कोटकं कदम्बं अदासिं पूजेसिन्ति अत्थो।
१४. चतुत्थापदाने अकक्कसचित्तस्साथाति अफरुसचित्तस्स, अथ-सद्दो पदपूरणे।
१९. पञ्चमापदाने उदुम्बरे वसन्तस्साति उदुम्बररुक्खमूले रुक्खच्छायाय वसन्तस्स तिस्सस्स भगवतो। नियते पण्णसन्थरेति नियामिते पटिबद्धे पण्णसन्थरे साखाभङ्गासने निसिन्नस्स। वुत्थोकासो मया दिन्नोति विवित्तोकासे मण्डपद्वारादीहि पिहितोकासो मया दिन्नो सम्पादितोति अत्थो।</description>
    </item>
    
    <item>
      <title>२९. पण्णदायकवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/29_paNNadAyakavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/29_paNNadAyakavaggo/</guid>
      <description>२९. पण्णदायकवग्गो
१-१०. पण्णदायकत्थेरअपदानादिवण्णना १-२. एकूनतिंसतिमे वग्गे पठमापदाने पण्णभोजनभोजनोति खीरपण्णादिभोजनस्स भुञ्जनत्थाय पण्णसालाय निसिन्नो अम्हि भवामीति अत्थो। उपविट्ठञ्च मं सन्तन्ति पण्णसालायं उपविट्ठं सन्तं विज्जमानं मम्। उपागच्छि महाइसीति महन्ते सीलादिखन्धे एसनतो महाइसि। लोकपज्जोतो लोकपदीपो सिद्धत्थो भगवा उपगच्छि, मम समीपं अगमासीति अत्थो। निसिन्नस्स पण्णसन्थरेति उपगन्त्वा पण्णसन्थरे निसिन्नस्स खादनत्थाय सेदितं पण्णं मया दिन्नन्ति सम्बन्धो।
५-७. दुतियापदाने सिनेरुसमसन्तोसो धरणीसमसादिसो सिद्धत्थो भगवाति सम्बन्धो। वुट्ठहित्वा समाधिम्हाति निरोधसमापत्तितो वुट्ठहित्वा विसुं हुत्वाति अत्थो। भिक्खाय ममुपट्ठितोति भिक्खाचारवेलाय ‘‘अज्ज मम यो कोचि किञ्चि दानं ददाति, तस्स महप्फल’’न्ति चिन्तेत्वा निसिन्नस्स मम सन्तिकं समीपं उपट्ठितो समीपमागतोति अत्थो। हरीतकं…पे॰… फारुसकफलानि चाति एवं सब्बं तं फलं सब्बलोकानुकम्पिनो तस्स सिद्धत्थस्स महेसिस्स मया विप्पसन्नेन चेतसा दिन्नन्ति अत्थो।</description>
    </item>
    
    <item>
      <title>३०. चितकपूजकवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/30_chitakapUjakavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/30_chitakapUjakavaggo/</guid>
      <description>३०. चितकपूजकवग्गो
१-१०. चितकपूजकत्थेरअपदानादिवण्णना १-२. तिंसतिमे वग्गे पठमापदाने आहुतिं यिट्ठुकामोहन्ति पूजासक्कारं कारेतुकामो अहम्। नानापुप्फं समानयिन्ति नाना अनेकविधं चम्पकसललादिपुप्फं सं सुट्ठु आनयिं, रासिं अकासिन्ति अत्थो। सिखिनो लोकबन्धुनोति सकललोकत्तयबन्धुस्स ञातकस्स सिखिस्स भगवतो परिनिब्बुतस्स चितकं आळाहनचितकं दारुरासिं जलन्तं आदित्तं दिस्वा तञ्च मया रासीकतं पुप्फं ओकिरिं पूजेसिन्ति अत्थो।
६-७. दुतियापदाने अजिनुत्तरवासनोति अजिनमिगचम्मं उत्तरासङ्गं कत्वा निवासिनो अच्छादनोति अत्थो। अभिञ्ञा पञ्च निब्बत्ताति इद्धिविधादयो पञ्च अभिञ्ञायो पञ्च ञाणानि निब्बत्ता उप्पादिता निप्फादिता। चन्दस्स परिमज्जकोति चन्दमण्डलस्स समन्ततो मज्जको, फुट्ठो अहोसिन्ति अत्थो। विपस्सिं लोकपज्जोतन्ति सकललोकत्तये पदीपसदिसं विपस्सिं भगवन्तं मम सन्तिकं अभिगतं विसेसेन सम्पत्तं आगतम्। दिस्वा पारिच्छत्तकपुप्फानीति देवलोकतो पारिच्छत्तकपुप्फानि आहरित्वा विपस्सिस्स सत्थुनो मत्थके छत्ताकारेन अहं धारेसिन्ति अत्थो।</description>
    </item>
    
    <item>
      <title>३१. पदुमकेसरवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/31_padumakesaravaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/31_padumakesaravaggo/</guid>
      <description>३१. पदुमकेसरवग्गो
१-१०. पदुमकेसरियत्थेरअपदानादिवण्णना १-२. एकतिंसतिमे वग्गे पठमापदाने इसिसङ्घे अहं पुब्बेति अहं पुब्बे बोधिसम्भारपूरणकाले इसिसङ्घे पच्चेकबुद्धइसिसमूहे तेसं समीपे हिमवन्तपब्बते मातङ्गहत्थिकुले वारणो चण्डहत्थी अहोसिन्ति सम्बन्धो। मनुस्सादयो वारेतीति वारणो, अथ वा वाचाय रवति कोञ्चनादं नदतीति वारणो। महेसीनं पसादेनाति पच्चेकबुद्धमहेसीनं पसादेन। पच्चेकजिनसेट्ठेसु, धुतरागेसु तादिसूति लोकधम्मेहि निच्चलेसु पच्चेकबुद्धेसु पद्मकेसरं पदुमरेणुं ओकिरिं अवसिञ्चिन्ति सम्बन्धो।
दुतियततियापदानानि उत्तानानि।
१३-१६. चतुत्थापदाने महाबोधिमहो अहूति विपस्सिस्स भगवतो चतुमग्गञाणाधारभावतो ‘‘बोधी’’ति लद्धनामस्स रुक्खस्स पूजा अहोसीति अत्थो। रुक्खट्ठस्सेव सम्बुद्धोति अस्स बोधिपूजासमये सन्निपतितस्स महाजनस्स सम्बुद्धो लोकजेट्ठो नरासभो रुक्खट्ठो इव रुक्खे ठितो विय पञ्ञायतीति अत्थो। भगवा तम्हि समयेति तस्मिं बोधिपूजाकरणकाले भगवा भिक्खुसङ्घपुरक्खतो भिक्खुसङ्घेन परिवुतो। वाचासभिमुदीरयन्ति मुदुसिलिट्ठमधुरउत्तमघोसं उदीरयं कथयन्तो निच्छारेन्तो चतुसच्चं पकासेसि, देसेसीति अत्थो। संखित्तेन च देसेन्तोति वेनेय्यपुग्गलज्झासयानुरूपेन देसेन्तो संखित्तेन च वित्थारेन च देसयीति अत्थो। विवट्टच्छदोति रागो छदनं, दोसो छदनं, मोहो छदनं, सब्बकिलेसा छदना’’ति एवं वुत्ता छदना विवटा उग्घाटिता विद्धंसिता अनेनाति विवट्टच्छदो, सम्बुद्धो। तं महाजनं देसनावसेन निब्बापेसि परिळाहं वूपसमेसीति अत्थो। तस्साहं धम्मं सुत्वानाति तस्स भगवतो देसेन्तस्स धम्मं सुत्वा।</description>
    </item>
    
    <item>
      <title>३२. आरक्खदायकवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/32_ArakkhadAyakavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/32_ArakkhadAyakavaggo/</guid>
      <description>३२. आरक्खदायकवग्गो
१-१०. आरक्खदायकत्थेरअपदानादिवण्णना बात्तिंसतिमवग्गे पठमदुतियततियापदानानि सुविञ्ञेय्यानेव।
१६. चतुत्थापदाने जलजग्गेहि ओकिरिन्ति जलजेहि उत्तमेहि उप्पलपदुमादीहि पुप्फेहि ओकिरिं पूजेसिन्ति अत्थो।
पञ्चमापदानं उत्तानमेव।
२६-२७. छट्ठापदाने चेतियं उत्तमं नाम, सिखिनो लोकबन्धुनोति सकललोकत्तयस्स बन्धुनो ञातकस्स सिखिस्स भगवतो उत्तमं चेतियम्। इरीणे जनसञ्चरविरहिते वने मनुस्सानं कोलाहलविरहिते महाअरञ्ञे अहोसीति सम्बन्धो। अन्धाहिण्डामहं तदाति तस्मिं काले वने मग्गमूळ्हभावेन अन्धो, न चक्खुना अन्धो, अहं आहिण्डामि मग्गं परियेसामीति अत्थो। पवना निक्खमन्तेनाति महावनतो निक्खमन्तेन मया सीहासनं उत्तमासनं, सीहस्स वा भगवतो आसनं दिट्ठन्ति अत्थो। एकंसं अञ्जलिं कत्वाति एकंसं उत्तरासङ्गं कत्वा सिरसि अञ्जलिं ठपेत्वाति अत्थो। सन्थविं लोकनायकन्ति सकललोकत्तयनयं तं निब्बानं पापेन्तं थोमितं थुतिं अकासिन्ति अत्थो।</description>
    </item>
    
    <item>
      <title>३३. उमापुप्फियवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/33_umApupphiyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/33_umApupphiyavaggo/</guid>
      <description>३३. उमापुप्फियवग्गो
१-१०. उमापुप्फियत्थेरअपदानादिवण्णना तेत्तिंसतिमे वग्गे पठमदुतियततियचतुत्थपञ्चमछट्ठापदानानि उत्तानानियेव।
५५. सत्तमापदाने समयं अगमासहन्ति समूहं समागमट्ठानं अहं अगमासिन्ति अत्थो।
६२. अब्बुदनिरब्बुदानीति ‘‘पकोटिसतसहस्सानं सतं अब्बुदं, अब्बुदसतसहस्सानं सतं निरब्बुद’’न्ति वुत्तत्ता आयुना अब्बुदनिरब्बुदानि गतमहाआयुवन्ता मनुजाधिपा चक्कवत्तिनो खत्तिया अट्ठ अट्ठ हुत्वा कप्पानं पञ्चवीससहस्सम्हि आसिंसु अहेसुन्ति अत्थो। अट्ठमनवमदसमापदानानि पाकटानेवाति।
तेत्तिंसतिमवग्गवण्णना समत्ता।</description>
    </item>
    
    <item>
      <title>३४-३८. गन्धोदकादिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/34-38_gandhodakAdivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/34-38_gandhodakAdivaggo/</guid>
      <description>३४-३८. गन्धोदकादिवग्गो
१-५०. गन्धधूपियत्थेरअपदानादिवण्णना चतुतिंसतिमवग्गपञ्चतिंसतिमवग्गछत्तिंसतिमवग्गसत्ततिंसतिमवग्गअट्ठतिंसतिमवग्गा उत्तानत्थायेव।
एकूनचत्तालीसमवग्गेपि पठमापदानादीनि अट्ठमापदानन्तानि उत्तानानेवाति।</description>
    </item>
    
    <item>
      <title>३९. अवटफलवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/39_avaTaphalavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/39_avaTaphalavaggo/</guid>
      <description>३९. अवटफलवग्गो
९. सोणकोटिवीसत्थेरअपदानवण्णना नवमापदाने पन विपस्सिनो पावचनेतिआदिकं आयस्मतो सोणस्स कोटिवीसत्थेरस्स अपदानम्। अयम्पि थेरो पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो विपस्सिस्स भगवतो काले महाविभवे सेट्ठिकुले निब्बत्तो वुद्धिप्पत्तो सेट्ठि हुत्वा उपासकेहि सद्धिं विहारं गन्त्वा सत्थु धम्मदेसनं सुत्वा पसन्नमानसो भगवतो चङ्कमनट्ठाने सुधाय परिकम्मं कारेत्वा एकञ्च लेणं कारेत्वा नानाविरागवत्थेहि लेणभूमिया सन्थरित्वा उपरि वितानञ्च कत्वा चातुद्दिसस्स सङ्घस्स निय्यादेत्वा सत्ताहं महादानं दत्वा पणिधानं अकासि। सत्था अनुमोदनं अकासि। सो तेन कुसलकम्मेन देवमनुस्सेसु संसरन्तो उभयसम्पत्तियो अनुभवित्वा इमस्मिं कप्पे परिनिब्बुते कस्सपदसबले अनुप्पन्ने अम्हाकं भगवति बाराणसियं कुलगेहे निब्बत्तित्वा विञ्ञुतं पत्तो गङ्गातीरे पण्णसालं करित्वा वसन्तं एकं पच्चेकबुद्धं तेमासं चतूहि पच्चयेहि सक्कच्चं उपट्ठहि। पच्चेकबुद्धो वुट्ठवस्सो परिपुण्णपरिक्खारो गन्धमादनमेव अगमासि। सोपि कुलपुत्तो यावजीवं तत्थ पुञ्ञानि कत्वा ततो चवित्वा देवमनुस्सेसु संसरन्तो अम्हाकं भगवतो काले चम्पानगरे अग्गसेट्ठिस्स गेहे पटिसन्धिं गण्हि। तस्स पटिसन्धिग्गहणकालतो पट्ठाय सेट्ठिस्स महाभोगक्खन्धो अभिवड्ढि। तस्स मातुकुच्छितो निक्खमनदिवसे सकलनगरे महालाभसक्कारसम्मानो अहोसि, तस्स पुब्बे पच्चेकबुद्धस्स सतसहस्सग्घनिकरत्तकम्बलपरिच्चागेन सुवण्णवण्णो सुखुमालतरो च अत्तभावो अहोसि, तेनस्स सोणोति नामं अकंसु। सो महता परिवारेन अभिवड्ढि। तस्स हत्थपादतलानि बन्धुजीवकपुप्फवण्णानि अहेसुं, तेसं सतवारं विहतकप्पासं विय मुदुसम्फस्सो अहोसि। पादतलेसु मणिकुण्डलावट्टवण्णलोमानि जायिंसु। वयप्पत्तस्स तस्स तिण्णं उतूनं अनुच्छविके तयो पासादे कारापेत्वा नाटकित्थियो उपट्ठापेसुम्। सो तत्थ महतिं सम्पत्तिं अनुभवन्तो देवकुमारो विय पटिवसति।</description>
    </item>
    
    <item>
      <title>४०. पिलिन्दवच्छवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/40_pilindavachChavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/40_pilindavachChavaggo/</guid>
      <description>४०. पिलिन्दवच्छवग्गो
१. पिलिन्दवच्छत्थेरअपदानवण्णना चत्तालीसमवग्गे अपदाने नगरे हंसवतियातिआदिकं आयस्मतो पिलिन्दवच्छत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो पदुमुत्तरस्स भगवतो काले हंसवतीनगरे दोवारिककुले निब्बत्तो महद्धनो महाभोगो अहोसि। सो कोटिसन्निचितधनरासिं ओलोकेत्वा रहो निसिन्नो ‘‘इमं सब्बधनं मया सम्मा गहेत्वा गन्तुं वट्टती’’ति चिन्तेत्वा ‘‘बुद्धप्पमुखस्स भिक्खुसङ्घस्स सब्बपरिक्खारदानं दातुं वट्टती’’ति सन्निट्ठानं कत्वा छत्तसतसहस्सं आदिं कत्वा सब्बपरिभोगपरिक्खारानिपि सतसहस्सवसेन कारेत्वा पदुमुत्तरं भगवन्तं निमन्तेत्वा बुद्धप्पमुखस्स भिक्खुसङ्घस्स महादानं अदासि। एवं सत्ताहं दानं दत्वा परियोसानदिवसे निब्बानाधिगमं पत्थेत्वा यावजीवं पुञ्ञानि कत्वा जीवितपरियोसाने देवलोके निब्बत्तो छ कामावचरे दिब्बसम्पत्तियो अनुभवित्वा मनुस्सेसु च चक्कवत्तिआदिसम्पत्तियो अनुभवित्वा इमस्मिं बुद्धुप्पादे ब्राह्मणकुले निब्बत्तो सब्बसिप्पेसु निप्फत्तिं पत्तो गोत्तवसेन पिलिन्दवच्छोति पाकटो अहोसि।</description>
    </item>
    
    <item>
      <title>४१. मेत्तेय्यवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/41_metteyyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/41_metteyyavaggo/</guid>
      <description>४१. मेत्तेय्यवग्गो
१. तिस्समेत्तेय्यत्थेरअपदानवण्णना १. एकचत्तालीसमे वग्गे पठमापदाने पब्भारकूटं निस्सायातिआदिकं तिस्समेत्तेय्यत्थेरस्स अपदानम्। तत्थ तापसपब्बज्जं पब्बजित्वा पदुमुत्तरस्स भगवतो अजिनचम्मं निसीदनत्थाय दिन्नमेव नानम्। सेसं अपदानपाळिया सुविञ्ञेय्यमेवाति।
२. पुण्णकत्थेरअपदानवण्णना २९. दुतियापदाने पब्भारकूटं निस्सायातिआदिकं आयस्मतो पुण्णकत्थेरस्स अपदानम्। तत्थ हिमवन्ते यक्खसेनापति हुत्वा परिनिब्बुतस्स पच्चेकबुद्धस्स आळहनकरणमेव नानत्तम्। सेसं पाठानुसारेन सुविञ्ञेय्यमेव।
४५. ततियापदाने हिमवन्तस्साविदूरेतिआदिकं आयस्मतो मेत्तगुत्थेरस्स अपदानम्। तत्थ हिमवन्तसमीपे असोकपब्बते सो तापसो हुत्वा पण्णसालायं वसन्तो सुमेधसम्बुद्धं दिस्वा पत्तं गहेत्वा सप्पिपूरणं विसेसो। सेसं पुञ्ञफलानि च सुविञ्ञेय्यानेव। अपदानगाथानं अत्थो च पाकटोयेव।</description>
    </item>
    
    <item>
      <title>४२. भद्दालिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/42_bhaddAlivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/42_bhaddAlivaggo/</guid>
      <description>४२. भद्दालिवग्गो
१-१०. भद्दालित्थेरअपदानादिवण्णना बाचत्तालीसमवग्गे पठमापदानञ्च दुतियापदानञ्च ततियापदानञ्च नयानुसारेन सुविञ्ञेय्यमेव।
१०६. चतुत्थापदाने नगरे बन्धुमतियातिआदिकं आयस्मतो मधुमंसदायकत्थेरस्स अपदानम्। तत्थ सूकरिकोति सूकरमंसं विक्किणित्वा जीविकं कप्पेन्तो। उक्कोटकं रन्धयित्वाति पिहकपप्फासमंसं पचित्वा मधुमंसम्हि ओकिरिं पक्खिपिम्। तेन मंसेन पत्तं पूरेत्वा भिक्खुसङ्घस्स दत्वा तेन पुञ्ञकम्मेन इमस्मिं बुद्धुप्पादे अरहत्तं पापुणिन्ति अत्थो।
नागपल्लवत्थेरस्स पञ्चमापदानम्पि एकदीपियत्थेरस्स छट्ठापदानम्पि उच्छङ्गपुप्फियत्थेरस्स सत्तमापदानम्पि यागुदायकत्थेरस्स अट्ठमापदानम्पि पत्थोदनदायकत्थेरस्स नवमापदानम्पि मञ्चदायकत्थेरस्स दसमापदानम्पि सब्बं सुविञ्ञेय्यमेवाति।
बाचत्तालीसमवग्गवण्णना समत्ता।</description>
    </item>
    
    <item>
      <title>४३-४८. सकिंसम्मज्जकादिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/43-48_sakiMsammajjakAdivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/43-48_sakiMsammajjakAdivaggo/</guid>
      <description>४३-४८. सकिंसम्मज्जकादिवग्गो
१-६०. सकिंसम्मज्जकत्थेरअपदानादिवण्णना तेचत्तालीसमवग्गे सब्बथेरापदानानि उत्तानानेव। केवलं थेरानं नामनानत्तं पुञ्ञनानत्तञ्च विसेसो।
चतुचत्तालीसमे वग्गेपि सब्बानि अपदानानि पाकटानेव। केवलं पुञ्ञनानत्तं फलनानत्तञ्च विसेसो।
१. पञ्चचत्तालीसमवग्गे पठमापदाने ककुसन्धो महावीरोतिआदिकं आयस्मतो विभीटकमिञ्जियत्थेरस्स अपदानम्।
२. तत्थ बीजमिञ्जमदासहन्ति विभीटकफलानि फालेत्वा बीजानि मिञ्जानि गहेत्वा मधुसक्कराहि योजेत्वा ककुसन्धस्स भगवतो अदासिन्ति अत्थो। दुतियापदानादीनि सब्बानि सुविञ्ञेय्यानेव, थेरानं नामनानत्तादीनिपि पाठानुसारेन वेदितब्बानि।
१. छचत्तालीसमे वग्गे पठमापदाने जगतिं कारयिं अहन्ति उत्तमबोधिरुक्खस्स समन्ततो आळिन्दं अहं कारयिन्ति अत्थो। सेसानि दुतियापदानादीनि सब्बानिपि उत्तानानेव।
सत्तचत्तालीसमे वग्गे पठमापदानादीनि पाळिअनुसारेन सुविञ्ञेय्यानेव।</description>
    </item>
    
    <item>
      <title>४९. पंसुकूलवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/49_paMsukUlavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/49_paMsukUlavaggo/</guid>
      <description>४९. पंसुकूलवग्गो
१-१०. पंसुकूलसञ्ञकत्थेरअपदानादिवण्णना एकूनपञ्ञासमवग्गे पठमापदानं सुविञ्ञेय्यमेव।
१४. दुतियापदाने अधिच्चुप्पत्तिका बुद्धाति अधिच्चेन अकारणेन उप्पत्तिका सयम्भूता, अञ्ञेहि देवब्रह्ममारादीहि उपदेसदायकेहि रहिता सयम्भूञाणेन उप्पन्ना जाता पातुभूताति अत्थो।
१६. ओदुम्बरिकपुप्फं वाति उदुम्बररुक्खे पुप्फं दुल्लभं दुल्लभुप्पत्तिकं इव। चन्दम्हि ससकं यथाति चन्दमण्डले ससलेखाय रूपं दुल्लभं यथा। वायसानं यथा खीरन्ति काकानं निच्चं रत्तिन्दिवं खुद्दापीळितभावेन खीरं दुल्लभं यथा, एवं दुल्लभं लोकनायकं चतुरासङ्ख्येय्यं वा अट्ठासङ्ख्येय्यं वा सोळसासङ्ख्येय्यं वा कप्पसतसहस्सं पारमियो पूरेत्वा बुद्धभावतो दुल्लभो लोकनायकोति अत्थो।
३०. ततियापदाने मधुं भिसेहि सवतीति पोक्खरमधुपदुमकेसरेहि सवति पग्घरति। खीरं सप्पिं मुळालिभीति खीरञ्च सप्पिरसञ्च पदुममुळालेहि सवति पग्घरति। तस्मा तदुभयं मम सन्तकं बुद्धो पटिग्गण्हतूति अत्थो।</description>
    </item>
    
    <item>
      <title>५०-५३. किङ्कणिपुप्फादिवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/50-53_kinkaNipupphAdivaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/50-53_kinkaNipupphAdivaggo/</guid>
      <description>५०-५३. किङ्कणिपुप्फादिवग्गो
१-४०. किङ्कणिपुप्फियत्थेरअपदानादिवण्णना पञ्ञासमवग्गे च एकपञ्ञासमवग्गे च द्वेपञ्ञासमवग्गे च तेपञ्ञासमवग्गे च सब्बानि अपदानानि उत्तानानेवाति।</description>
    </item>
    
    <item>
      <title>५४. कच्चायनवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/54_kachchAyanavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/54_kachchAyanavaggo/</guid>
      <description>५४. कच्चायनवग्गो
१. महाकच्चायनत्थेरअपदानवण्णना चतुपञ्ञासमवग्गे पठमापदाने पदुमुत्तरो नाम जिनोतिआदिकं आयस्मतो महाकच्चायनत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो पदुमुत्तरस्स भगवतो काले गहपतिमहासालकुले निब्बत्तित्वा वुद्धिप्पत्तो एकदिवसं सत्थु सन्तिके धम्मं सुणन्तो सत्थारा संखित्तेन भासितस्स वित्थारेन अत्थं विभजन्तानं अग्गट्ठाने ठपियमानं एकं भिक्खुं दिस्वा सयम्पि तं ठानन्तरं पत्थेन्तो पणिधानं कत्वा दानादीनि पुञ्ञानि कत्वा देवमनुस्सेसु संसरन्तो सुमेधस्स भगवतो काले विज्जाधरो हुत्वा आकासेन गच्छन्तो एकस्मिं वनसण्डे निसिन्नं भगवन्तं दिस्वा पसन्नमानसो कणिकारपुप्फेहि पूजं अकासि।</description>
    </item>
    
    <item>
      <title>५५. भद्दियवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/55_bhaddiyavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/55_bhaddiyavaggo/</guid>
      <description>५५. भद्दियवग्गो
१. लकुण्डकभद्दियत्थेरअपदानवण्णना पञ्चपञ्ञासमवग्गे पठमापदाने पदुमुत्तरो नाम जिनोतिआदिकं आयस्मतो लकुण्डकभद्दियत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो पदुमुत्तरस्स भगवतो काले हंसवतीनगरे महाभोगकुले निब्बत्तित्वा विञ्ञुतं पत्तो सत्थु धम्मं सुणन्तो निसिन्नो सत्थारं एकं भिक्खुं मञ्जुस्सरानं अग्गट्ठाने ठपेन्तं दिस्वा सयम्पि तं ठानन्तरं पत्थेन्तो बुद्धप्पमुखस्स भिक्खुसङ्घस्स सप्पिसक्खरादिमधुररससम्मिस्सं महादानं दत्वा ‘‘अहम्पि, भन्ते, अनागते अयं भिक्खु विय एकस्स बुद्धस्स सासने मञ्जुस्सरानं अग्गो भवेय्य’’न्ति पणिधानं अकासि। भगवा तस्स अनन्तरायं दिस्वा ब्याकरित्वा पक्कामि।
सो यावतायुकं पुञ्ञानि कत्वा देवमनुस्सेसु संसरन्तो उभयसम्पत्तियो अनुभवित्वा फुस्सभगवतो काले चित्रकोकिलो हुत्वा निब्बत्तो राजुय्यानतो मधुरं अम्बफलं तुण्डेनादाय गच्छन्तो सत्थारं दिस्वा पसन्नमानसो ‘‘दस्सामि बुद्धस्सा’’ति चित्तं उप्पादेसि। सत्था तस्स चित्ताचारं ञत्वा पत्तं गहेत्वा निसीदि। कोकिलो दसबलस्स पत्ते अम्बपक्कं ठपेसि। सत्था तस्स सोमनस्सुप्पादनत्थं तस्स पस्सन्तस्सेव तं परिभुञ्जि। अथ सो कोकिलो पसन्नमानसो तेनेव पीतिसुखेन सत्ताहं वीतिनामेसि। तेनेव पुञ्ञकम्मेन उप्पन्नुप्पन्नभवे मञ्जुस्सरो अहोसि। कस्सपसम्मासम्बुद्धकाले वड्ढकिकुले निब्बत्तेत्वा जेट्ठकवड्ढकी हुत्वा पाकटो अहोसि। परिनिब्बुते भगवति तस्स सरीरधातुयो निदहितुं सत्तयोजनप्पमाणे थूपे आरद्धे सो आह – ‘‘योजनावट्टं योजनुब्बेधं करोमा’’ति। ते सब्बे तस्स वचने अट्ठंसु। इति अप्पमाणस्स बुद्धस्स ओरप्पमाणं चेतियं कारेसि, तेन कम्मेन निब्बत्तट्ठाने अञ्ञेहि हीनप्पमाणो अहोसि। सो अम्हाकं भगवतो काले कुलगेहे निब्बत्तित्वा अतिरस्सताय च सुवण्णपटिमा विय सुन्दरसरीरताय च लकुण्डकभद्दियोति पञ्ञायित्थ। सो अपरभागे सत्थु धम्मदेसनं सुत्वा पटिलद्धसद्धो पब्बजित्वा बहुस्सुतो धम्मकथिको हुत्वा मधुरेन सरेन परेसं धम्मं कथेसि।</description>
    </item>
    
    <item>
      <title>५६. यसवग्गो</title>
      <link>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/56_yasavaggo/</link>
      <pubDate>Mon, 01 Jan 0001 00:00:00 +0000</pubDate>
      
      <guid>https://vvasuki.github.io/tipiTaka/02_aTThakathA/02_suttapiTaka/05_khuddakanikAya/11_apadAna-aTThakathA/56_yasavaggo/</guid>
      <description>५६. यसवग्गो
१. यसत्थेरअपदानवण्णना छप्पञ्ञासमे वग्गे पठमापदाने महासमुद्दं ओग्गय्हातिआदिकं आयस्मतो यसत्थेरस्स अपदानम्। अयम्पि पुरिमबुद्धेसु कताधिकारो तत्थ तत्थ भवे विवट्टूपनिस्सयानि पुञ्ञानि उपचिनन्तो सुमेधस्स भगवतो काले महानुभावो नागराजा हुत्वा बुद्धप्पमुखं भिक्खुसङ्घं अत्तनो भवनं नेत्वा महादानं पवत्तेसि, भगवन्तं महग्घेन तिचीवरेन अच्छादेसि, एकेकञ्च भिक्खुं महग्घेनेव पच्चेकदुस्सयुगेन सब्बेन च समणपरिक्खारेन। सो तेन पुञ्ञकम्मेन देवमनुस्सेसु संसरन्तो सिद्धत्थस्स भगवतो काले सेट्ठिपुत्तो हुत्वा महाबोधिमण्डलं सत्तहि रतनेहि पूजेसि। कस्सपस्स भगवतो काले सासने पब्बजित्वा समणधम्मं अकासि। एवं सो सुगतीसुयेव संसरन्तो अम्हाकं भगवतो काले बाराणसियं महाविभवस्स सेट्ठिनो पुत्तो हुत्वा सुजाताय भगवतो खीरपायासं दिन्नाय सेट्ठिधीताय कुच्छिम्हि निब्बत्ति, यसो नाम नामेन परमसुखुमालो। तस्स तयो पासादा होन्ति – एको हेमन्तिको, एको गिम्हिको, एको वस्सिकोति। सो वस्सिके पासादे वस्सिके चत्तारो मासे निप्पुरिसेहि तूरियेहि परिचारयमानो वसति, हेट्ठापासादं न ओतरति। हेमन्तिके पासादे चत्तारो मासे सुफुसितवातपानकवाटे तत्थेव पटिवसति। गिम्हिके पासादे बहुकवाटवातपानजालाहि सम्पन्ने तत्थेव वसति। हत्थपादानं सुखुमालताय भूमियं निसज्जादिकिच्चं नत्थि। सिम्बलितुलादिपुण्णसभावे अत्थरित्वा तत्थ उपधानानि किच्चानि करोति। एवं देवलोके देवकुमारो विय पञ्चहि कामगुणेहि समप्पितस्स समङ्गीभूतस्स परिचारयमानस्स पटिकच्चेव निद्दा ओक्कमि, परिजनस्सापि निद्दा ओक्कमि, सब्बरत्तियो च तेलपदीपो झायति। अथ खो यसो कुलपुत्तो पटिकच्चेव पबुज्झित्वा अद्दस सकं परिजनं सुपन्तं अञ्ञिस्सा कच्छे वीणं, अञ्ञिस्सा कण्ठे मुदिङ्गं, अञ्ञिस्सा कच्छे आळम्बरं, अञ्ञं विकेसिकं, विक्खेळिकं, अञ्ञा विप्पलपन्तियो हत्थपत्तं सुसानं मञ्ञे, दिस्वानस्स आदीनवो पातुरहोसि, निब्बिदाय चित्तं सण्ठासि। अथ खो यसो कुलपुत्तो उदानं उदानेसि – ‘‘उपद्दुतं वत भो, उपस्सट्ठं वत भो’’ति।</description>
    </item>
    
  </channel>
</rss>